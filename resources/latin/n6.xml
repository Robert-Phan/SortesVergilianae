<?xml version="1.0" encoding="UTF-8"?>
<TEI.2><text><body><div1 type="Book" n="6" org="uniform" sample="complete">
<milestone ed="p" n="1" unit="card"/>
<l>Sic fatur lacrimans, classique immittit habenas,</l>
<l>et tandem Euboïcis Cumarum adlabitur oris.</l>
<l>Obvertunt pelago proras; tum dente tenaci</l>
<l>ancora fundabat naves, et litora curvae</l>
<l n="5">praetexunt puppes. Iuvenum manus emicat ardens</l>
<l>litus in Hesperium; quaerit pars semina flammae</l>
<l>abstrusa in venis silicis, pars densa ferarum</l>
<l>tecta rapit silvas, inventaque flumina monstrat.</l>
<l>At pius Aeneas arces, quibus altus Apollo</l>
<l n="10">praesidet, horrendaeque procul secreta Sibyllae</l>
<l>antrum immane petit, magnum cui mentem animumque</l>
<l>Delius inspirat vates, aperitque futura.</l>
<l>Iam subeunt Triviae lucos atque aurea tecta.</l>
<milestone ed="p" n="14" unit="card"/>
<l>Daedalus, ut fama est, fugiens Minoïa regna,</l>
<l n="15">praepetibus pennis ausus se credere caelo,</l>
<l>insuetum per iter gelidas enavit ad Arctos,</l>
<l>Chalcidicaque levis tandem super adstitit arce.</l>
<l>Redditus his primum terris, tibi, Phoebe, sacravit</l>
<l>remigium alarum, posuitque immania templa.</l>
<l n="20">In foribus letum Androgeo: tum pendere poenas</l>
<l>Cecropidae iussi—miserum!—septena quotannis</l>
<l>corpora natorum; stat ductis sortibus urna.</l>
<l>Contra elata mari respondet Gnosia tellus:</l>
<l>hic crudelis amor tauri, suppostaque furto</l>
<l n="25">Pasiphaë, mixtumque genus prolesque biformis</l>
<l>Minotaurus inest, Veneris monumenta nefandae;</l>
<l>hic labor ille domus et inextricabilis error;</l>
<l>magnum reginae sed enim miseratus amorem</l>
<l>Daedalus ipse dolos tecti ambagesque resolvit,</l>
<l n="30">caeca regens filo vestigia. Tu quoque magnam</l>
<l>partem opere in tanto, sineret dolor, Icare, haberes.</l>
<l>Bis conatus erat casus effingere in auro;</l>
<l>bis patriae cecidere manus. Quin protinus omnia</l>
<l>perlegerent oculis, ni iam praemissus Achates</l>
<l n="35">adforet, atque una Phoebi Triviaeque sacerdos,</l>
<l>Deiphobe Glauci, fatur quae talia regi:</l>
<l>“Non hoc ista sibi tempus spectacula poscit;</l>
<l>nunc grege de intacto septem mactare iuvencos</l>
<l>praestiterit, totidem lectas de more bidentes.”</l>
<l n="40">Talibus adfata Aenean (nec sacra morantur</l>
<l>iussa viri), Teucros vocat alta in templa sacerdos.</l>
<milestone ed="p" n="42" unit="card"/>
<l>Excisum Euboicae latus ingens rupis in antrum,</l>
<l>quo lati ducunt aditus centum, ostia centum;</l>
<l>unde ruunt totidem voces, responsa Sibyllae.</l>
<l n="45">Ventum erat ad limen, cum virgo. “Poscere fata</l>
<l>tempus” ait; “deus, ecce, deus!” Cui talia fanti</l>
<l>ante fores subito non voltus, non color unus,</l>
<l>non comptae mansere comae; sed pectus anhelum,</l>
<l>et rabie fera corda tument; maiorque videri,</l>
<l n="50">nec mortale sonans, adflata est numine quando</l>
<l>iam propiore dei. “Cessas in vota precesque,</l>
<l>Tros” ait “Aenea? Cessas? Neque enim ante dehiscent</l>
<l>attonitae magna ora domus.” Et talia fata</l>
<l>conticuit. Gelidus Teucris per dura cucurrit</l>
<l n="55">ossa tremor, funditque preces rex pectore ab imo:</l>
<l>“Phoebe, graves Troiae semper miserate labores,</l>
<l>Dardana qui Paridis direxti tela manusque</l>
<l>corpus in Aeacidae, magnas obeuntia terras</l>
<l>tot maria intravi duce te, penitusque repostas</l>
<l n="60">Massylum gentes praetentaque Syrtibus arva,</l>
<l>iam tandem Italiae fugientis prendimus oras;</l>
<l>hac Troiana tenus fuerit Fortuna secuta.</l>
<l>Vos quoque Pergameae iam fas est parcere genti,</l>
<l>dique deaeque omnes quibus obstitit Ilium et ingens</l>
<l n="65">gloria Dardaniae. Tuque, O sanctissima vates,</l>
<l>praescia venturi, da, non indebita posco</l>
<l>regna meis fatis, Latio considere Teucros</l>
<l>errantisque deos agitataque numina Troiae.</l>
<l>Tum Phoebo et Triviae solido de marmore templum</l>
<l n="70">instituam, festosque dies de nomine Phoebi.</l>
<l>Te quoque magna manent regnis penetralia nostris:</l>
<l>hic ego namque tuas sortes arcanaque fata,</l>
<l>dicta meae genti, ponam, lectosque sacrabo,</l>
<l>alma, viros. Foliis tantum ne carmina manda,</l>
<l n="75">ne turbata volent rapidis ludibria ventis;</l>
<l>ipsa canas oro.” Finem dedit ore loquendi.</l>
<milestone ed="p" n="77" unit="card"/>
<l>At, Phoebi nondum patiens, immanis in antro</l>
<l>bacchatur vates, magnum si pectore possit</l>
<l>excussisse deum; tanto magis ille fatigat</l>
<l n="80">os rabidum, fera corda domans, fingitque premendo.</l>
<l>Ostia iamque domus patuere ingentia centum</l>
<l>sponte sua, vatisque ferunt responsa per auras:</l>
<l>“O tandem magnis pelagi defuncte periclis!</l>
<l>Sed terrae graviora manent. In regna Lavini</l>
<l n="85">Dardanidae venient; mitte hanc de pectore curam;</l>
<l>sed non et venisse volent. Bella, horrida bella,</l>
<l>et Thybrim multo spumantem sanguine cerno.</l>
<l>Non Simois tibi, nec Xanthus, nec Dorica castra</l>
<l>defuerint; alius Latio iam partus Achilles,</l>
<l n="90">natus et ipse dea; nec Teucris addita Iuno</l>
<l>usquam aberit; cum tu supplex in rebus egenis</l>
<l>quas gentes Italum aut quas non oraveris urbes!</l>
<l>Causa mali tanti coniunx iterum hospita Teucris</l>
<l>externique iterum thalami.</l>
<l n="95">Tu ne cede malis, sed contra audentior ito,</l>
<l>qua tua te Fortuna sinet. Via prima salutis,</l>
<l>quod minime reris, Graia pandetur ab urbe.”</l>
<milestone ed="p" n="98" unit="card"/>
<l>Talibus ex adyto dictis Cumaea Sibylla</l>
<l>horrendas canit ambages antroque remugit,</l>
<l n="100">obscuris vera involvens: ea frena furenti</l>
<l>concutit, et stimulos sub pectore vertit Apollo.</l>
<l>Ut primum cessit furor et rabida ora quierunt,</l>
<l>incipit Aeneas heros: “Non ulla laborum,</l>
<l>O virgo, nova mi facies inopinave surgit;</l>
<l n="105">omnia praecepi atque animo mecum ante peregi.</l>
<l>Unum oro: quando hic inferni ianua regis</l>
<l>dicitur, et tenebrosa palus Acheronte refuso,</l>
<l>ire ad conspectum cari genitoris et ora</l>
<l>contingat; doceas iter et sacra ostia pandas.</l>
<l n="110">Illum ego per flammas et mille sequentia tela</l>
<l>eripui his umeris, medioque ex hoste recepi;</l>
<l>ille meum comitatus iter, maria omnia mecum</l>
<l>atque omnes pelagique minas caelique ferebat,</l>
<l>invalidus, vires ultra sortemque senectae.</l>
<l n="115">Quin, ut te supplex peterem et tua limina adirem,</l>
<l>idem orans mandata dabat. Gnatique patrisque,</l>
<l>alma, precor, miserere;—potes namque omnia, nec te</l>
<l>nequiquam lucis Hecate praefecit Avernis;—</l>
<l>si potuit Manes arcessere coniugis Orpheus,</l>
<l n="120">Threïcia fretus cithara fidibusque canoris,</l>
<l>si fratrem Pollux alterna morte redemit,</l>
<l>itque reditque viam totiens. Quid Thesea, magnum</l>
<l>quid memorem Alciden? Et mi genus ab Iove summo.”</l>
<milestone ed="p" n="124" unit="card"/>
<l>Talibus orabat dictis, arasque tenebat,</l>
<l n="125">cum sic orsa loqui vates: “Sate sanguine divom,</l>
<l>Tros Anchisiade, facilis descensus Averno;</l>
<l>noctes atque dies patet atri ianua Ditis;</l>
<l>sed revocare gradum superasque evadere ad auras,</l>
<l>hoc opus, hic labor est. Pauci, quos aequus amavit</l>
<l n="130">Iuppiter, aut ardens evexit ad aethera virtus,</l>
<l>dis geniti potuere. Tenent media omnia silvae,</l>
<l>Cocytusque sinu labens circumvenit atro.</l>
<l>Quod si tantus amor menti, si tanta cupido est,</l>
<l>bis Stygios innare lacus, bis nigra videre</l>
<l n="135">Tartara, et insano iuvat indulgere labori,</l>
<l>accipe, quae peragenda prius. Latet arbore opaca</l>
<l>aureus et foliis et lento vimine ramus,</l>
<l>Iunoni infernae dictus sacer; hunc tegit omnis</l>
<l>lucus, et obscuris claudunt convallibus umbrae.</l>
<l n="140">Sed non ante datur telluris operta subire,</l>
<l>auricomos quam quis decerpserit arbore fetus.</l>
<l>Hoc sibi pulchra suum ferri Proserpina munus</l>
<l>instituit. Primo avulso non deficit alter</l>
<l>aureus, et simili frondescit virga metallo.</l>
<l n="145">Ergo alte vestiga oculis, et rite repertum</l>
<l>carpe manu; namque ipse volens facilisque sequetur,</l>
<l>si te fata vocant; aliter non viribus ullis</l>
<l>vincere, nec duro poteris convellere ferro.</l>
<l>Praeterea iacet exanimum tibi corpus amici—</l>
<l n="150">heu nescis—totamque incestat funere classem,</l>
<l>dum consulta petis nostroque in limine pendes.</l>
<l>Sedibus hunc refer ante suis et conde sepulchro.</l>
<l>Duc nigras pecudes; ea prima piacula sunto:</l>
<l>sic demum lucos Stygis et regna invia vivis</l>
<l n="155">aspicies.” Dixit, pressoque obmutuit ore.</l>
<milestone ed="p" n="156" unit="card"/>
<l>Aeneas maesto defixus lumina voltu</l>
<l>ingreditur, linquens antrum, caecosque volutat</l>
<l>eventus animo secum. Cui fidus Achates</l>
<l>it comes, et paribus curis vestigia figit.</l>
<l n="160">Multa inter sese vario sermone serebant,</l>
<l>quem socium exanimem vates, quod corpus humandum</l>
<l>diceret. Atque illi Misenum in litore sicco,</l>
<l>ut venere, vident indigna morte peremptum,</l>
<l>Misenum Aeoliden, quo non praestantior alter</l>
<l n="165">aere ciere viros, Martemque accendere cantu.</l>
<l>Hectoris hic magni fuerat comes, Hectora circum</l>
<l>et lituo pugnas insignis obibat et hasta:</l>
<l>postquam illum vita victor spoliavit Achilles,</l>
<l>Dardanio Aeneae sese fortissimus heros</l>
<l n="170">addiderat socium, non inferiora secutus.</l>
<l>Sed tum, forte cava dum personat aequora concha,</l>
<l>demens, et cantu vocat in certamina divos,</l>
<l>aemulus exceptum Triton, si credere dignum est,</l>
<l>inter saxa virum spumosa inmerserat unda.</l>
<l n="175">Ergo omnes magno circum clamore fremebant,</l>
<l>praecipue pius Aeneas. Tum iussa Sibyllae,</l>
<l>haud mora, festinant flentes, aramque sepulchri</l>
<l>congerere arboribus caeloque educere certant.</l>
<l>Itur in antiquam silvam, stabula alta ferarum;</l>
<l n="180">procumbunt piceae, sonat icta securibus ilex,</l>
<l>fraxineaeque trabes cuneis et fissile robur</l>
<l>scinditur, advolvunt ingentis montibus ornos.</l>
<milestone ed="p" n="183" unit="card"/>
<l>Nec non Aeneas opera inter talia primus</l>
<l>hortatur socios, paribusque accingitur armis.</l>
<l n="185">Atque haec ipse suo tristi cum corde volutat,</l>
<l>aspectans silvam inmensam, et sic voce precatur:</l>
<l>“Si nunc se nobis ille aureus arbore ramus</l>
<l>ostendat nemore in tanto, quando omnia vere</l>
<l>heu nimium de te vates, Misene, locuta est.”</l>
<l n="190">Vix ea fatus erat, geminae cum forte columbae</l>
<l>ipsa sub ora viri caelo venere volantes,</l>
<l>et viridi sedere solo. Tum maximus heros</l>
<l>maternas agnoscit aves, laetusque precatur:</l>
<l>“Este duces, O, si qua via est, cursumque per auras</l>
<l n="195">dirigite in lucos, ubi pinguem dives opacat</l>
<l>ramus humum. Tuque, O, dubiis ne defice rebus,</l>
<l>diva parens.” Sic effatus vestigia pressit,</l>
<l>observans quae signa ferant, quo tendere pergant.</l>
<l>Pascentes illae tantum prodire volando,</l>
<l n="200">quantum acie possent oculi servare sequentum.</l>
<l>Inde ubi venere ad fauces grave olentis Averni,</l>
<l>tollunt se celeres, liquidumque per aëra lapsae</l>
<l>sedibus optatis geminae super arbore sidunt,</l>
<l>discolor unde auri per ramos aura refulsit.</l>
<l n="205">Quale solet silvis brumali frigore viscum</l>
<l>fronde virere nova, quod non sua seminat arbos,</l>
<l>et croceo fetu teretis circumdare truncos,</l>
<l>talis erat species auri frondentis opaca</l>
<l>ilice, sic leni crepitabat brattea vento.</l>
<l n="210">Corripit Aeneas extemplo avidusque refringit</l>
<l>cunctantem, et vatis portat sub tecta Sibyllae.</l>
<milestone ed="p" n="212" unit="card"/>
<l>Nec minus interea Misenum in litore Teucri</l>
<l>flebant, et cineri ingrato suprema ferebant.</l>
<l>Principio pinguem taedis et robore secto</l>
<l n="215">ingentem struxere pyram, cui frondibus atris</l>
<l>intexunt latera, et ferales ante cupresios</l>
<l>constituunt, decorantque super fulgentibus armis.</l>
<l>Pars calidos latices et aëna undantia flammis</l>
<l>expediunt, corpusque lavant frigentis et unguunt.</l>
<l n="220">Fit gemitus. Tum membra toro defleta reponunt,</l>
<l>purpureasque super vestes, velamina nota,</l>
<l>coniciunt. Pars ingenti subiere feretro,</l>
<l>triste ministerium, et subiectam more parentum</l>
<l>aversi tenuere facem. Congesta cremantur</l>
<l n="225">turea dona, dapes, fuso crateres olivo.</l>
<l>Postquam conlapsi cineres et flamma quievit</l>
<l>reliquias vino et bibulam lavere favillam,</l>
<l>ossaque lecta cado texit Corynaeus aëno.</l>
<l>Idem ter socios pura circumtulit unda,</l>
<l n="230">spargens rore levi et ramo felicis olivae,</l>
<l>lustravitque viros, dixitque novissima verba.</l>
<l>At pius Aeneas ingenti mole sepulcrum</l>
<l>imponit, suaque arma viro, remumque tubamque,</l>
<l>monte sub aërio, qui nunc “Misenus” ab illo</l>
<l n="235">dicitur, aeternumque tenet per saecula nomen.</l>
<milestone ed="p" n="236" unit="card"/>
<l>His actis, propere exsequitur praecepta Sibyllae.</l>
<l>Spelunca alta fuit vastoque immanis hiatu,</l>
<l>scrupea, tuta lacu nigro nemorumque tenebris,</l>
<l>quam super haud ullae poterant impune volantes</l>
<l n="240">tendere iter pennis—talis sese halitus atris</l>
<l>faucibus effundens supera ad convexa ferebat:</l>
<l><del status="unremarkable">unde locum Grai dixerunt nomine Aornon.</del></l>
<l>quattuor hic primum nigrantis terga iuvencos</l>
<l>constituit, frontique invergit vina sacerdos;</l>
<l n="245">et summas carpens media inter cornua saetas</l>
<l>ignibus imponit sacris, libamina prima,</l>
<l>voce vocans Hecaten, Caeloque Ereboque potentem.</l>
<l>Supponunt alii cultros, tepidumque cruorem</l>
<l>suscipiunt pateris. Ipse atri velleris agnam</l>
<l n="250">Aeneas matri Eumenidum magnaeque sorori</l>
<l>ense ferit, sterilemque tibi. Proserpina, vaccam.</l>
<l>Tum Stygio regi nocturnas inchoat aras,</l>
<l>et solida imponit taurorum viscera flammis,</l>
<l>pingue superque oleum infundens ardentibus extis.</l>
<l n="255">Ecce autem, primi sub lumina solis et ortus,</l>
<l>sub pedibus mugire solum, et iuga coepta moveri</l>
<l>silvarum, visaeque canes ululare per umbram,</l>
<l>adventante dea. “Procul O procul este, profani,”</l>
<l>conclamat vates, “totoque absistite luco;</l>
<l n="260">tuque invade viam, vaginaque eripe ferrum:</l>
<l>nunc animis opus, Aenea, nunc pectore firmo.”</l>
<l>Tantum effata, furens antro se immisit aperto;</l>
<l>ille ducem haud timidis vadentem passibus aequat.</l>
<milestone ed="p" n="264" unit="card"/>
<l>Di, quibus imperium est animarum, umbraeque silentes,</l>
<l n="265">et Chaos, et Phlegethon, loca nocte tacentia late,</l>
<l>sit mihi fas audita loqui; sit numine vestro</l>
<l>pandere res alta terra et caligine mersas!</l>
<milestone ed="p" n="268" unit="card"/>
<l>Ibant obscuri sola sub nocte per umbram,</l>
<l>perque domos Ditis vacuas et inania regna:</l>
<l n="270">quale per incertam lunam sub luce maligna</l>
<l>est iter in silvis, ubi caelum condidit umbra</l>
<l>Iuppiter, et rebus nox abstulit atra colorem.</l>
<l>Vestibulum ante ipsum, primisque in faucibus Orci</l>
<l>Luctus et ultrices posuere cubilia Curae;</l>
<l n="275">pallentesque habitant Morbi, tristisque Senectus,</l>
<l>et Metus, et malesuada Fames, ac turpis Egestas,</l>
<l>terribiles visu formae: Letumque, Labosque;</l>
<l>tum consanguineus Leti Sopor, et mala mentis</l>
<l>Gaudia, mortiferumque adverso in limine Bellum,</l>
<l n="280">ferreique Eumenidum thalami, et Discordia demens,</l>
<l>vipereum crinem vittis innexa cruentis.</l>
<milestone ed="p" n="282" unit="card"/>
<l>In medio ramos annosaque brachia pandit</l>
<l>ulmus opaca, ingens, quam sedem Somnia volgo</l>
<l>Pana tenere ferunt, foliisque sub omnibus haerent.</l>
<l n="285">Multaque praeterea variarum monstra ferarum:</l>
<l>Centauri in foribus stabulant, Scyllaeque biformes,</l>
<l>et centumgeminus Briareus, ac belua Lernae</l>
<l>horrendum stridens, flammisque armata Chimaera,</l>
<l>Gorgones Harpyiaeque et forma tricorporis umbrae.</l>
<l n="290">Corripit hic subita trepidus formidine ferrum</l>
<l>Aeneas, strictamque aciem venientibus offert,</l>
<l>et, ni docta comes tenues sine corpore vitas</l>
<l>admoneat volitare cava sub imagine formae,</l>
<l>inruat, et frustra ferro diverberet umbras.</l>
<milestone ed="p" n="295" unit="card"/>
<l n="295">Hinc via, Tartarei quae fert Acherontis ad undas.</l>
<l>Turbidus hic caeno vastaque voragine gurges</l>
<l>aestuat, atque omnem Cocyto eructat harenam.</l>
<l>Portitor has horrendus aquas et flumina servat</l>
<l>terribili squalore Charon, cui plurima mento</l>
<l n="300">canities inculta iacet; stant lumina flamma,</l>
<l>sordidus ex umeris nodo dependet amictus.</l>
<l>Ipse ratem conto subigit, velisque ministrat,</l>
<l>et ferruginea subvectat corpora cymba,</l>
<l>iam senior, sed cruda deo viridisque senectus.</l>
<l n="305">Huc omnis turba ad ripas effusa ruebat,</l>
<l>matres atque viri, defunctaque corpora vita</l>
<l>magnanimum heroum, pueri innuptaeque puellae,</l>
<l>impositique rogis iuvenes ante ora parentum:</l>
<l>quam multa in silvis autumni frigore primo</l>
<l n="310">lapsa cadunt folia, aut ad terram gurgite ab alto</l>
<l>quam multae glomerantur aves, ubi frigidus annus</l>
<l>trans pontum fugat, et terris immittit apricis.</l>
<l>Stabant orantes primi transmittere cursum,</l>
<l>tendebantque manus ripae ulterioris amore.</l>
<l n="315">Navita sed tristis nunc hos nunc accipit illos,</l>
<l>ast alios longe submotos arcet harena.</l>
<l>Aeneas, miratus enim motusque tumultu,</l>
<l>“Dic” ait “O virgo, quid volt concursus ad amnem?</l>
<l>Quidve petunt animae, vel quo discrimine ripas</l>
<l n="320">hae linquunt, illae remis vada livida verrunt?”</l>
<l>Olli sic breviter fata est longaeva sacerdos:</l>
<l>“Anchisa generate, deum certissima proles,</l>
<l>Cocyti stagna alta vides Stygiamque paludem,</l>
<l>di cuius iurare timent et fallere numen.</l>
<l n="325">Haec omnis, quam cernis, inops inhumataque turba est;</l>
<l>portitor ille Charon; hi, quos vehit unda, sepulti.</l>
<l>Nec ripas datur horrendas et rauca fluenta</l>
<l>transportare prius quam sedibus ossa quierunt.</l>
<l>Centum errant annos volitantque haec litora circum;</l>
<l n="330">tum demum admissi stagna exoptata revisunt.”</l>
<l>Constitit Anchisa satus et vestigia pressit,</l>
<l>multa putans, sortemque animo miseratus iniquam.</l>
<l>Cernit ibi maestos et mortis honore carentes</l>
<l>Leucaspim et Lyciae ductorem classis Oronten,</l>
<l n="335">quos, simul ab Troia ventosa per aequora vectos,</l>
<l>obruit Auster, aqua involvens navemque virosque.</l>
<milestone ed="p" n="337" unit="card"/>
<l>Ecce gubernator sese Palinurus agebat,</l>
<l>qui Libyco nuper cursu, dum sidera servat,</l>
<l>exciderat puppi mediis effusus in undis.</l>
<l n="340">Hunc ubi vix multa maestum cognovit in umbra,</l>
<l>sic prior adloquitur: “Quis te, Palinure, deorum</l>
<l>eripuit nobis, medioque sub aequore mersit?</l>
<l>Dic age. Namque mihi, fallax haud ante repertus,</l>
<l>hoc uno responso animum delusit Apollo,</l>
<l n="345">qui fore te ponto incolumem, finesque canebat</l>
<l>venturum Ausonios. En haec promissa fides est?”</l>
<l>Ille autem: “Neque te Phoebi cortina fefellit,</l>
<l>dux Anchisiade, nec me deus aequore mersit.</l>
<l>Namque gubernaclum multa vi forte revolsum,</l>
<l n="350">cui datus haerebam custos cursusque regebam,</l>
<l>praecipitans traxi mecum. Maria aspera iuro</l>
<l>non ullum pro me tantum cepisse timorem,</l>
<l>quam tua ne, spoliata armis, excussa magistro,</l>
<l>deficeret tantis navis surgentibus undis.</l>
<l n="355">Tris Notus hibernas immensa per aequora noctes</l>
<l>vexit me violentus aqua; vix lumine quarto</l>
<l>prospexi Italiam summa sublimis ab unda.</l>
<l>Paulatim adnabam terrae; iam tuta tenebam,</l>
<l>ni gens crudelis madida cum veste gravatum</l>
<l n="360">prensantemque uncis manibus capita aspera montis</l>
<l>ferro invasisset, praedamque ignara putasset.</l>
<l>Nunc me fluctus habet, versantque in litore venti.</l>
<l>Quod te per caeli iucundum lumen et auras,</l>
<l>per genitorem oro, per spes surgentis Iuli,</l>
<l n="365">eripe me his, invicte, malis: aut tu mihi terram</l>
<l>inice, namque potes, portusque require Velinos;</l>
<l>aut tu, si qua via est, si quam tibi diva creatrix</l>
<l>ostendit—neque enim, credo, sine numine divom</l>
<l>flumina tanta paras Stygiamque innare paludem—</l>
<l n="370">da dextram misero, et tecum me tolle per undas,</l>
<l>sedibus ut saltem placidis in morte quiescam.</l>
<l>Talia fatus erat, coepit cum talia vates:</l>
<l>“Unde haec, o Palinure, tibi tam dira cupido?</l>
<l>Tu Stygias inhumatus aquas amnemque severum</l>
<l n="375">Eumenidum aspicies, ripamve iniussus adibis?</l>
<l>Desine fata deum flecti sperare precando.</l>
<l>Sed cape dicta memor, duri solatia casus.</l>
<l>Nam tua finitimi, longe lateque per urbes</l>
<l>prodigiis acti caelestibus, ossa piabunt,</l>
<l n="380">et statuent tumulum, et tumulo sollemnia mittent,</l>
<l>aeternumque locus Palinuri nomen habebit.”</l>
<l>His dictis curae emotae, pulsusque parumper</l>
<l>corde dolor tristi: gaudet cognomine terrae.</l>
<milestone ed="p" n="384" unit="card"/>
<l>Ergo iter inceptum peragunt fluvioque propinquant.</l>
<l n="385">Navita quos iam inde ut Stygia prospexit ab unda</l>
<l>per tacitum nemus ire pedemque advertere ripae,</l>
<l>sic prior adgreditur dictis, atque increpat ultro:</l>
<l>“Quisquis es, armatus qui nostra ad flumina tendis,</l>
<l>fare age, quid venias, iam istinc, et comprime gressum.</l>
<l n="390">Umbrarum hic locus est, somni noctisque soporae;</l>
<l>corpora viva nefas Stygia vectare carina.</l>
<l>Nec vero Alciden me sum laetatus euntem</l>
<l>accepisse lacu, nec Thesea Pirithoumque,</l>
<l>dis quamquam geniti atque invicti viribus essent.</l>
<l n="395">Tartareum ille manu custodem in vincla petivit,</l>
<l>ipsius a solio regis, traxitque trementem;</l>
<l>hi dominam Ditis thalamo deducere adorti.”</l>
<l>Quae contra breviter fata est Amphrysia vates:</l>
<l>“Nullae hic insidiae tales; absiste moveri;</l>
<l n="400">nec vim tela ferunt; licet ingens ianitor antro</l>
<l>aeternum latrans exsanguis terreat umbras,</l>
<l>casta licet patrui servet Proserpina limen.</l>
<l>Troius Aeneas, pietate insignis et armis,</l>
<l>ad genitorem imas Erebi descendit ad umbras.</l>
<l n="405">Si te nulla movet tantae pietatis imago,</l>
<l>at ramum hunc” (aperit ramum, qui veste latebat)</l>
<l>“adgnoscas.” Tumida ex ira tum corda residunt.</l>
<l>Nec plura his. Ille admirans venerabile donum</l>
<l>fatalis virgae, longo post tempore visum,</l>
<l n="410">caeruleam advertit puppim, ripaeque propinquat.</l>
<l>Inde alias animas, quae per iuga longa sedebant,</l>
<l>deturbat, laxatque foros; simul accipit alveo</l>
<l>ingentem Aenean.  Gemuit sub pondere cymba</l>
<l>sutilis, et multam accepit rimosa paludem.</l>
<l n="415">Tandem trans fluvium incolumis vatemque virumque</l>
<l>informi limo glaucaque exponit in ulva.</l>
<milestone ed="p" n="417" unit="card"/>
<l>Cerberus haec ingens latratu regna trifauci</l>
<l>personat, adverso recubans immanis in antro.</l>
<l>Cui vates, horrere videns iam colla colubris,</l>
<l n="420">melle soporatam et medicatis frugibus offam</l>
<l>obicit. Ille fame rabida tria guttura pandens</l>
<l>corripit obiectam, atque immania terga resolvit</l>
<l>fusus humi, totoque ingens extenditur antro.</l>
<l>Occupat Aeneas aditum custode sepulto,</l>
<l n="425">evaditque celer ripam inremeabilis undae.</l>
<milestone ed="p" n="426" unit="card"/>
<l>Continuo auditae voces, vagitus et ingens,</l>
<l>infantumque animae flentes in limine primo,</l>
<l>quos dulcis vitae exsortes et ab ubere raptos</l>
<l>abstulit atra dies et funere mersit acerbo;</l>
<l n="430">hos iuxta falso damnati crimine mortis.</l>
<l>Nec vero hae sine sorte datae, sine iudice, sedes:</l>
<l>quaesitor Minos urnam movet; ille silentum</l>
<l>conciliumque vocat vitasque et crimina discit.</l>
<l>Proxuma deinde tenent maesti loca, qui sibi letum</l>
<l n="435">insontes peperere manu, lucemque perosi</l>
<l>proiecere animas. Quam vellent aethere in alto</l>
<l>nunc et pauperiem et duros perferre labores!</l>
<l>Fas obstat, tristisque palus inamabilis undae</l>
<l>alligat, et noviens Styx interfusa coërcet.</l>
<l n="440">Nec procul hinc partem fusi monstrantur in omnem</l>
<l>lugentes campi: sic illos nomine dicunt.</l>
<l>Hic, quos durus amor crudeli tabe peredit,</l>
<l>secreti celant calles et myrtea circum</l>
<l>silva tegit; curae non ipsa in morte relinquunt.</l>
<l n="445">His Phaedram Procrimque locis, maestamque Eriphylen</l>
<l>crudelis nati monstrantem volnera, cernit,</l>
<l>Evadnenque et Pasiphaën; his Laodamia</l>
<l>it comes, et iuvenis quondam, nunc femina, Caeneus,</l>
<l>rursus et in veterem fato revoluta figuram.</l>
<l n="450">Inter quas Phoenissa recens a volnere Dido</l>
<l>errabat silva in magna; quam Troius heros</l>
<l>ut primum iuxta stetit adgnovitque per umbras</l>
<l>obscuram, qualem primo qui surgere mense</l>
<l>aut videt, aut vidisse putat per nubila lunam,</l>
<l n="455">demisit lacrimas, dulcique adfatus amore est:</l>
<l>“Infelix Dido, verus mihi nuntius ergo</l>
<l>venerat exstinctam, ferroque extrema secutam?</l>
<l>Funeris heu tibi causa fui? Per sidera iuro,</l>
<l>per superos, et si qua fides tellure sub ima est,</l>
<l n="460">invitus, regina, tuo de litore cessi.</l>
<l>Sed me iussa deum, quae nunc has ire per umbras,</l>
<l>per loca senta situ cogunt noctemque profundam,</l>
<l>imperiis egere suis; nec credere quivi</l>
<l>hunc tantum tibi me discessu ferre dolorem.</l>
<l n="465">Siste gradum, teque aspectu ne subtrahe nostro.</l>
<l>Quem fugis? Extremum fato, quod te adloquor, hoc est.”</l>
<l>Talibus Aeneas ardentem et torva tuentem</l>
<l>lenibat dictis animum, lacrimasque ciebat.</l>
<l>Illa solo fixos oculos aversa tenebat,</l>
<l n="470">nec magis incepto voltum sermone movetur,</l>
<l>quam si dura silex aut stet Marpesia cautes.</l>
<l>tandem corripuit sese, atque inimica refugit</l>
<l>in nemus umbriferum, coniunx ubi pristinus illi</l>
<l>respondet curis aequatque Sychaeus amorem.</l>
<l n="475">Nec minus Aeneas, casu concussus iniquo,</l>
<l>prosequitur lacrimis longe, et miseratur euntem.</l>
<milestone ed="p" n="477" unit="card"/>
<l>Inde datum molitur iter. Iamque arva tenebant</l>
<l>ultima, quae bello clari secreta frequentant.</l>
<l>Hic illi occurrit Tydeus, hic inclutus armis</l>
<l n="480">Parthenopaeus et Adrasti pallentis imago;</l>
<l>hic multum fleti ad superos belloque caduci</l>
<l>Dardanidae, quos ille omnes longo ordine cernens</l>
<l>ingemuit, Glaucumque Medontaque Thersilochumque,</l>
<l>tris Antenoridas, Cererique sacrum Polyphoeten,</l>
<l n="485">Idaeumque, etiam currus, etiam arma tenentem.</l>
<l>circumstant animae dextra laevaque frequentes;</l>
<l>nec vidisse semel satis est; iuvat usque morari,</l>
<l>et conferre gradum, et veniendi discere causas.</l>
<l>At Danaum proceres Agamemnoniaeque phalanges</l>
<l n="490">ut videre virum fulgentiaque arma per umbras,</l>
<l>ingenti trepidare metu; pars vertere terga,</l>
<l>ceu quondam petiere rates; pars tollere vocem</l>
<l>exiguam, inceptus clamor frustratur hiantes.</l>
<milestone ed="p" n="494" unit="card"/>
<l>Atque hic Priamiden laniatum corpore toto</l>
<l n="495">Deiphobum videt et lacerum crudeliter ora,</l>
<l>ora manusque ambas, populataque tempora raptis</l>
<l>auribus, et truncas inhonesto volnere nares.</l>
<l>Vix adeo adgnovit pavitantem et dira tegentem</l>
<l>supplicia, et notis compellat vocibus ultro:</l>
<l n="500">“Deiphobe armipotens, genus alto a sanguine Teucri</l>
<l>quis tam crudeles optavit sumere poenas?</l>
<l>Cui tantum de te licuit? Mihi fama suprema</l>
<l>nocte tulit fessum vasta te caede Pelasgum</l>
<l>procubuisse super confusae stragis acervum.</l>
<l n="505">Tunc egomet tumulum Rhoeteo litore inanem</l>
<l>constitui, et magna Manes ter voce vocavi.</l>
<l>Nomen et arma locum servant; te, amice, nequivi</l>
<l>conspicere, et patria decedens ponere terra.”</l>
<l>Ad quae Priamides: “Nihil O tibi amice relictum;</l>
<l n="510">omnia Deiphobo solvisti et funeris umbris.</l>
<l>Sed me fata mea et scelus exitiale Lacaenae</l>
<l>his mersere malis; illa haec monumenta reliquit.</l>
<l>Namque ut supremam falsa inter gaudia noctem</l>
<l>egerimus, nosti; et nimium meminisse necesse est.</l>
<l n="515">Cum fatalis equus saltu super ardua venit</l>
<l>Pergama, et armatum peditem gravis attulit alvo,</l>
<l>illa, chorum simulans, evantes orgia circum</l>
<l>ducebat Phrygias; flammam media ipsa tenebat</l>
<l>ingentem, et summa Danaos ex arce vocabat.</l>
<l n="520">Tum me, confectum curis somnoque gravatum,</l>
<l>infelix habuit thalamus, pressitque iacentem</l>
<l>dulcis et alta quies placidaeque simillima morti</l>
<l>Egregia interea coniunx arma omnia tectis</l>
<l>amovet, et fidum capiti subduxerat ensem;</l>
<l n="525">intra tecta vocat Menelaum, et limina pandit,</l>
<l>scilicet id magnum sperans fore munus amanti,</l>
<l>et famam exstingui veterum sic posse malorum.</l>
<l>Quid moror? Inrumpunt thalamo; comes additur una</l>
<l>hortator scelerum Aeolides. Di, talia Grais</l>
<l n="530">instaurate, pio si poenas ore reposco!</l>
<l>Sed te qui vivum casus, age, fare vicissim,</l>
<l>attulerint. Pelagine venis erroribus actus,</l>
<l>an monitu divom? An quae te Fortuna fatigat,</l>
<l>ut tristes sine sole domos, loca turbida, adires?”</l>
<milestone ed="p" n="535" unit="card"/>
<l n="535">Hac vice sermonum roseïs Aurora quadrigis</l>
<l>iam medium aetherio cursu traiecerat axem;</l>
<l>et fors omne datum traherent per talia tempus;</l>
<l>sed comes admonuit, breviterque adfata Sibylla est:</l>
<l>“Nox ruit, Aenea; nos flendo ducimus horas.</l>
<l n="540">Hic locus est, partes ubi se via findit in ambas:</l>
<l>dextera quae Ditis magni sub moenia tendit,</l>
<l>hac iter Elysium nobis; at laeva malorum</l>
<l>exercet poenas, et ad impia Tartara mittit.”</l>
<l>Deiphobus contra: “Ne saevi, magna sacerdos;</l>
<l n="545">discedam, explebo numerum, reddarque tenebris.</l>
<l>I decus, i, nostrum; melioribus utere fatis!”</l>
<l>Tantum effatus, et in verbo vestigia torsit.</l>
<milestone ed="p" n="548" unit="card"/>
<l>Respicit Aeneas subito, et sub rupe sinistra</l>
<l>moenia lata videt, triplici circumdata muro,</l>
<l n="550">quae rapidus flammis ambit torrentibus amnis,</l>
<l>Tartareus Phlegethon, torquetque sonantia saxa.</l>
<l>Porta adversa ingens, solidoque adamante columnae,</l>
<l>vis ut nulla virum, non ipsi exscindere bello</l>
<l>caelicolae valeant; stat ferrea turris ad auras,</l>
<l n="555">Tisiphoneque sedens, palla succincta cruenta,</l>
<l>vestibulum exsomnis servat noctesque diesque,</l>
<l>Hinc exaudiri gemitus, et saeva sonare</l>
<l>verbera; tum stridor ferri, tractaeque catenae.</l>
<l>Constitit Aeneas, strepitumque exterritus hausit.</l>
<l n="560">“Quae scelerum facies, O virgo, effare; quibusve</l>
<l>urguentur poenis? Quis tantus plangor ad auras?”</l>
<l>Tum vates sic orsa loqui: “Dux inclute Teucrum,</l>
<l>nulli fas casto sceleratum insistere limen;</l>
<l>sed me cum lucis Hecate praefecit Avernis,</l>
<l n="565">ipsa deum poenas docuit, perque omnia duxit.</l>
<l>Gnosius haec Rhadamanthus habet, durissima regna,</l>
<l>castigatque auditque dolos, subigitque fateri,</l>
<l>quae quis apud superos, furto laetatus inani,</l>
<l>distulit in seram commissa piacula mortem.</l>
<l n="570">Continuo sontes ultrix accincta flagello</l>
<l>Tisiphone quatit insultans, torvosque sinistra</l>
<l>intentans angues vocat agmina saeva sororum.</l>
<l>Tum demum horrisono stridentes cardine sacrae</l>
<l>panduntur portae. Cernis custodia qualis</l>
<l n="575">vestibulo sedeat, facies quae limina servet?</l>
<milestone ed="p" n="576" unit="card"/>
<l>Quinquaginta atris immanis hiatibus Hydra</l>
<l>saevior intus habet sedem. Tum Tartarus ipse</l>
<l>bis patet in praeceps tantum tenditque sub umbras,</l>
<l>quantus ad aetherium caeli suspectus Olympum.</l>
<l n="580">Hic genus antiquum Terrae, Titania pubes,</l>
<l>fulmine deiecti fundo volvuntur in imo.</l>
<l>“Hic et Aloidas geminos immania vidi</l>
<l>corpora, qui manibus magnum rescindere caelum</l>
<l>adgressi, superisque Iovem detrudere regnis.</l>
<l n="585">Vidi et crudeles dantem Salmonea poenas,</l>
<l>dum flammas Iovis et sonitus imitatur Olympi.</l>
<l>Quattuor hic invectus equis et lampada quassans</l>
<l>per Graium populos mediaeque per Elidis urbem</l>
<l>ibat ovans, divomque sibi poscebat honorem,—</l>
<l n="590">demens, qui nimbos et non imitabile fulmen</l>
<l>aere et cornipedum pulsu simularet equorum.</l>
<l>At pater omnipotens densa inter nubila telum</l>
<l>contorsit, non ille faces nec fumea taedis</l>
<l>lumina, praecipitemque immani turbine adegit.</l>
<l n="595">Nec non et Tityon, Terrae omniparentis alumnum,</l>
<l>cernere erat, per tota novem cui iubera corpus</l>
<l>porrigitur, rostroque immanis voltur obunco</l>
<l>immortale iecur tondens fecundaque poenis</l>
<l>viscera, rimaturque epulis, habitatque sub alto</l>
<l n="600">pectore, nec fibris requies datur ulla renatis.</l>
<l><del status="unremarkable">Quid memorem Lapithas, Ixiona Pirithoumque?</del></l>
<l>quos super atra silex iam iam lapsura cadentique</l>
<l>imminet adsimilis; lucent genialibus altis</l>
<l>aurea fulcra toris, epulaeque ante ora paratae</l>
<l n="605">regifico luxu; Furiarum maxima iuxta</l>
<l>accubat, et manibus prohibet contingere mensas,</l>
<l>exsurgitque facem attollens, atque intonat ore.</l>
<l>“Hic, quibus invisi fratres, dum vita manebat,</l>
<l>pulsatusve parens, et fraus innexa clienti,</l>
<l n="610">aut qui divitiis soli incubuere repertis,</l>
<l>nec partem posuere suis (quae maxima turba est),</l>
<l>quique ob adulterium caesi, quique arma secuti</l>
<l>impia nec veriti dominorum fallere dextras,</l>
<l>inclusi poenam exspectant. Ne quaere doceri</l>
<l n="615">quam poenam, aut quae forma viros fortunave mersit.</l>
<l>Saxum ingens volvunt alii, radiisque rotarum</l>
<l>districti pendent; sedet, aeternumque sedebit,</l>
<l>infelix Theseus; Phlegyasque miserrimus omnis</l>
<l>admonet, et magna testatur voce per umbras:</l>
<l n="620">“Discite iustitiam moniti, et non temnere divos.”</l>
<l>Vendidit hic auro patriam, dominumque potentem</l>
<l>imposuit; fixit leges pretio atque refixit;</l>
<l>hic thalamum invasit natae vetitosque hymenaeos;</l>
<l>ausi omnes immane nefas, ausoque potiti.</l>
<l n="625">Non, mihi si linguae centum sint oraque centum,</l>
<l>ferrea vox, omnis scelerum comprendere formas,</l>
<l>omnia poenarum percurrere nomina possim.”</l>
<milestone ed="p" n="628" unit="card"/>
<l>Haec ubi dicta dedit Phoebi longaeva sacerdos:</l>
<l>“Sed iam age, carpe viam et susceptum perfice munus;</l>
<l n="630">adceleremus” ait; “Cyclopum educta caminis</l>
<l>moenia conspicio atque adverso fornice portas,</l>
<l>haec ubi nos praecepta iubent deponere dona.”</l>
<l>Dixerat, et pariter, gressi per opaca viarum,</l>
<l>corripiunt spatium medium, foribusque propinquant.</l>
<l n="635">Occupat Aeneas aditum, corpusque recenti</l>
<l>spargit aqua, ramumque adverso in limine figit.</l>
<milestone ed="p" n="637" unit="card"/>
<l>His demum exactis, perfecto munere divae,</l>
<l>devenere locos laetos et amoena virecta</l>
<l>fortunatorum nemorum sedesque beatas.</l>
<l n="640">Largior hic campos aether et lumine vestit</l>
<l>purpureo, solemque suum, sua sidera norunt.</l>
<l>Pars in gramineis exercent membra palaestris,</l>
<l>contendunt ludo et fulva luctantur harena;</l>
<l>pars pedibus plaudunt choreas et carmina dicunt.</l>
<l n="645">Nec non Threïcius longa cum veste sacerdos</l>
<l>obloquitur numeris septem discrimina vocum,</l>
<l>iamque eadem digitis, iam pectine pulsat eburno.</l>
<l>Hic genus antiquum Teucri, pulcherrima proles,</l>
<l>magnanimi heroes, nati melioribus annis,</l>
<l n="650">Ilusque Assaracusque et Troiae Dardanus auctor.</l>
<l>Arma procul currusque virum miratur inanes.</l>
<l>Stant terra defixae hastae, passimque soluti</l>
<l>per campum pascuntur equi. Quae gratia currum</l>
<l>armorumque fuit vivis, quae cura nitentis</l>
<l n="655">pascere equos, eadem sequitur tellure repostos.</l>
<l>Conspicit, ecce, alios dextra laevaque per herbam</l>
<l>vescentis, laetumque choro paeana canentis</l>
<l>inter odoratum lauri nemus, unde superne</l>
<l>plurimus Eridani per silvam volvitur amnis.</l>
<l n="660">Hic manus ob patriam pugnando volnera passi,</l>
<l>quique sacerdotes casti, dum vita manebat,</l>
<l>quique pii vates et Phoebo digna locuti,</l>
<l>inventas aut qui vitam excoluere per artes,</l>
<l>quique sui memores alios fecere merendo,</l>
<l n="665">omnibus his nivea cinguntur tempora vitta.</l>
<l>Quos circumfusos sic est adfata Sybilla,</l>
<l>Musaeum ante omnes, medium nam plurima turba</l>
<l>hunc habet, atque umeris exstantem suspicit altis:</l>
<l>“Dicite, felices animae, tuque, optime vates,</l>
<l n="670">quae regio Anchisen, quis habet locus? Illius ergo</l>
<l>venimus, et magnos Erebi transnavimus amnes.”</l>
<l>Atque huic responsum paucis ita reddidit heros:</l>
<l>“Nulli certa domus; lucis habitamus opacis,</l>
<l>riparumque toros et prata recentia rivis</l>
<l n="675">incolimus. Sed vos, si fert ita corde voluntas,</l>
<l>hoc superate iugum; et facili iam tramite sistam.”</l>
<l>Dixit, et ante tulit gressum, camposque nitentis</l>
<l>desuper ostentat; dehinc summa cacumina linquunt.</l>
<milestone ed="p" n="679" unit="card"/>
<l>At pater Anchises penitus convalle virenti</l>
<l n="680">inclusas animas superumque ad lumen ituras</l>
<l>lustrabat studio recolens, omnemque suorum</l>
<l>forte recensebat numerum carosque nepotes,</l>
<l>fataque fortunasque virum moresque manusque.</l>
<l>Isque ubi tendentem adversum per gramina videt</l>
<l n="685">Aenean, alacris palmas utrasque tetendit,</l>
<l>effusaeque genis lacrimae, et vox excidit ore:</l>
<l>“Venisti tandem, tuaque exspectata parenti</l>
<l>vicit iter durum pietas? Datur ora tueri,</l>
<l>nate, tua, et notas audire et reddere voces?</l>
<l n="690">Sic equidem ducebam animo rebarque futurum,</l>
<l>tempora dinumerans” nec me mea cura fefellit.</l>
<l>Quas ego te terras et quanta per aequora vectum</l>
<l>accipio! quantis iactatum, nate, periclis!</l>
<l>Quam metui, ne quid Libyae tibi regna nocerent!”</l>
<l n="695">Ille autem: “Tua me, genitor, tua tristis imago,</l>
<l>saepius occurrens, haec limina tendere adegit:</l>
<l>stant sale Tyrrheno classes. Da iungere dextram,</l>
<l>da, genitor, teque amplexu ne subtrahe nostro.”</l>
<l>Sic memorans, largo fletu simul ora rigabat.</l>
<l n="700">Ter conatus ibi collo dare brachia circum,</l>
<l>ter frustra comprensa manus effugit imago,</l>
<l><del status="unremarkable">par levibus ventis volucrique simillima somno.</del></l>
<milestone ed="p" n="703" unit="card"/>
<l>Interea videt Aeneas in valle reducta</l>
<l>seclusum nemus et virgulta sonantia silvis,</l>
<l n="705">Lethaeumque, domos placidas qui praenatat, amnem.</l>
<l>Hunc circum innumerae gentes populique volabant;</l>
<l>ac—velut in pratis ubi apes aestate serena</l>
<l>floribus insidunt variis, et candida circum</l>
<l>lilia funduntur—strepit omnis murmure campus.</l>
<l n="710">Horrescit visu subito, causasque requirit</l>
<l>inscius Aeneas, quae sint ea flumina porro,</l>
<l>quive viri tanto complerint agmine ripas.</l>
<l>Tum pater Anchises: “Animae, quibus altera fato</l>
<l>corpora debentur, Lethaei ad fluminis undam</l>
<l n="715">securos latices et longa oblivia potant.</l>
<l><del status="unremarkable">Has equidem memorare tibi atque ostendere coram,</del></l>
<l>iampridem hanc prolem cupio enumerare meorum,</l>
<l>quo magis Italia mecum laetere reperta.”</l>
<l>“O pater, anne aliquas ad caelum hinc ire putandum est</l>
<l n="720">sublimis animas, iterumque ad tarda reverti</l>
<l>corpora? Quae lucis miseris tam dira cupido?”</l>
<l>“Dicam equidem, nec te suspensum, nate, tenebo”</l>
<l>suscipit Anchises, atque ordine singula pandit.</l>
<milestone ed="p" n="724" unit="card"/>
<l>“Principio caelum ac terras camposque liquentis</l>
<l n="725">lucentemque globum Lunae Titaniaque astra</l>
<l>spiritus intus alit, totamque infusa per artus</l>
<l>mens agitat molem et magno se corpore miscet.</l>
<l>Inde hominum pecudumque genus, vitaeque volantum,</l>
<l>et quae marmoreo fert monstra sub aequore pontus.</l>
<l n="730">Igneus est ollis vigor et caelestis origo</l>
<l>seminibus, quantum non noxia corpora tardant,</l>
<l>terrenique hebetant artus moribundaque membra.</l>
<l>Hinc metuunt cupiuntque, dolent gaudentque, neque auras</l>
<l>dispiciunt clausae tenebris et carcere caeco.</l>
<l n="735">Quin et supremo cum lumine vita reliquit,</l>
<l>non tamen omne malum miseris nec funditus omnes</l>
<l>corporeae excedunt pestes, penitusque necesse est</l>
<l>multa diu concreta modis inolescere miris.</l>
<l>Ergo exercentur poenis, veterumque malorum</l>
<l n="740">supplicia expendunt: aliae panduntur inanes</l>
<l>suspensae ad ventos; aliis sub gurgite vasto</l>
<l>infectum eluitur scelus, aut exuritur igni;</l>
<l>quisque suos patimur Manes; exinde per amplum</l>
<l>mittimur Elysium, et pauci laeta arva tenemus;</l>
<l n="745">donec longa dies, perfecto temporis orbe,</l>
<l>concretam exemit labem, purumque relinquit</l>
<l>aetherium sensum atque auraï simplicis ignem.</l>
<l>Has omnes, ubi mille rotam volvere per annos,</l>
<l>Lethaeum ad fluvium deus evocat agmine magno,</l>
<l n="750">scilicet immemores supera ut convexa revisant,</l>
<l>rursus et incipiant in corpora velle reverti.”</l>
<milestone ed="p" n="752" unit="card"/>
<l>Dixerat Anchises, natumque unaque Sibyllam</l>
<l>conventus trahit in medios turbamque sonantem,</l>
<l>et tumulum capit, unde omnes longo ordine possit</l>
<l n="755">adversos legere, et venientum discere vultus.</l>
<milestone ed="p" n="756" unit="card"/>
<l>“Nunc age, Dardaniam prolem quae deinde sequatur</l>
<l>gloria, qui maneant Itala de gente nepotes,</l>
<l>inlustris animas nostrumque in nomen ituras,</l>
<l>expediam dictis, et te tua fata docebo.</l>
<l n="760">Ille, vides, pura iuvenis qui nititur hasta,</l>
<l>proxuma sorte tenet lucis loca, primus ad auras</l>
<l>aetherias Italo commixtus sanguine surget,</l>
<l>silvius, Albanum nomen, tua postuma proles,</l>
<l>quem tibi longaevo serum Lavinia coniunx</l>
<l n="765">educet silvis regem regumque parentem,</l>
<l>unde genus Longa nostrum dominabitur Alba.</l>
<l>“Proxumus ille Procas, Troianae gloria gentis,</l>
<l>et Capys, et Numitor, et qui te nomine reddet</l>
<l>Silvius Aeneas, pariter pietate vel armis</l>
<l n="770">egregius, si umquam regnandam acceperit Albam.</l>
<l>Qui iuvenes! Quantas ostentant, aspice, vires,</l>
<l>atque umbrata gerunt civili tempora quercu!</l>
<l>Hi tibi Nomentum et Gabios urbemque Fidenam,</l>
<l>hi Collatinas imponent montibus arces,</l>
<l n="775">Pometios Castrumque Inui Bolamque Coramque.</l>
<l>Haec tum nomina erunt, nunc sunt sine nomine terrae.</l>
<l>“Quin et avo comitem sese Mavortius addet</l>
<l>Romulus, Assaraci quem sanguinis Ilia mater</l>
<l>educet. Viden, ut geminae stant vertice cristae,</l>
<l n="780">et pater ipse suo superum iam signat honore?</l>
<l>En, huius, nate, auspiciis illa incluta Roma</l>
<l>imperium terris, animos aequabit Olympo,</l>
<l>septemque una sibi muro circumdabit arces,</l>
<l>felix prole virum: qualis Berecyntia mater</l>
<l n="785">invehitur curru Phrygias turrita per urbes,</l>
<l>laeta deum partu, centum complexa nepotes,</l>
<l>omnes caelicolas, omnes supera alta tenentes.</l>
<l>“Huc geminas nunc flecte acies, hanc aspice gentem</l>
<l>Romanosque tuos. Hic Caesar et omnis Iuli</l>
<l n="790">progenies magnum caeli ventura sub axem.</l>
<l>Hic vir, hic est, tibi quem promitti saepius audis,</l>
<l>Augustus Caesar, Divi genus, aurea condet</l>
<l>saecula qui rursus Latio regnata per arva</l>
<l>Saturno quondam, super et Garamantas et Indos</l>
<l n="795">proferet imperium: iacet extra sidera tellus,</l>
<l>extra anni solisque vias, ubi caelifer Atlas</l>
<l>axem umero torquet stellis ardentibus aptum.</l>
<l>Huius in adventum iam nunc et Caspia regna</l>
<l>responsis horrent divom et Maeotia tellus,</l>
<l n="800">et septemgemini turbant trepida ostia Nili.</l>
<milestone ed="p" n="801" unit="card"/>
<l>Nec vero Alcides tantum telluris obivit,</l>
<l>fixerit aeripedem cervam licet, aut Erymanthi</l>
<l>pacarit nemora, et Lernam tremefecerit arcu;</l>
<l>nec, qui pampineis victor iuga flectit habenis,</l>
<l n="805">Liber, agens celso Nysae de vertice tigres.</l>
<l>aut dubitamus adhuc virtute extendere vires,</l>
<l>aut metus Ausonia prohibet consistere terra?</l>
<l>“Quis procul ille autem ramis insignis olivae</l>
<l>sacra ferens? Nosco crines incanaque menta</l>
<l n="810">regis Romani, primus qui legibus urbem</l>
<l>fundabit, Curibus parvis et paupere terra</l>
<l>missus in imperium magnum. Cui deinde subibit,</l>
<l>otia qui rumpet patriae residesque movebit</l>
<l>Tullus in arma viros et iam desueta triumphis</l>
<l n="815">agmina. Quem iuxta sequitur iactantior Ancus,</l>
<l>nunc quoque iam nimium gaudens popularibus auris.</l>
<l>Vis et Tarquinios reges, animamque superbam</l>
<l>ultoris Bruti, fascesque videre receptos?</l>
<l>Consulis imperium hic primus saevasque secures</l>
<l n="820">accipiet, natosque pater nova bella moventes</l>
<l>ad poenam pulchra pro libertate vocabit.</l>
<l>Infelix, utcumque ferent ea facta minores,</l>
<l>vincet amor patriae laudumque immensa cupido.</l>
<l>Quin Decios Drusosque procul saevumque securi</l>
<l n="825">aspice Torquatum et referentem signa Camillum.</l>
<l>Illae autem, paribus quas fulgere cernis in armis,</l>
<l>concordes animae nunc et dum nocte premuntur,</l>
<l>heu quantum inter se bellum, si lumina vitae</l>
<l>attigerint, quantas acies stragemque ciebunt!</l>
<l n="830">Aggeribus socer Alpinis atque arce Monoeci</l>
<l>descendens, gener adversis instructus Eois.</l>
<l>Ne, pueri, ne tanta animis adsuescite bella,</l>
<l>neu patriae validas in viscera vertite vires;</l>
<l>tuque prior, tu parce, genus qui ducis Olympo,</l>
<l n="835">proice tela manu, sanguis meus!—</l>
<l>“Ille triumphata Capitolia ad alta Corintho</l>
<l>victor aget currum, caesis insignis Achivis.</l>
<l>Eruet ille Argos Agamemnoniasque Mycenas,</l>
<l>ipsumque Aeaciden, genus armipotentis Achilli,</l>
<l n="840">ultus avos Troiae, templa et temerata Minervae.</l>
<l>Quis te, magne Cato, tacitum, aut te, Cosse, relinquat?</l>
<l>Quis Gracchi genus, aut geminos, duo fulmina belli,</l>
<l>Scipiadas, cladem Libyae, parvoque potentem</l>
<l>Fabricium vel te sulco Serrane, serentem?</l>
<l n="845">quo fessum rapitis, Fabii? Tu Maxumus ille es,</l>
<l>unus qui nobis cunctando restituis rem.</l>
<l>Excudent alii spirantia mollius aera,</l>
<l>credo equidem, vivos ducent de marmore voltus,</l>
<l>orabunt causas melius, caelique meatus</l>
<l n="850">describent radio, et surgentia sidera dicent:</l>
<l>tu regere imperio populos, Romane, memento;</l>
<l>hae tibi erunt artes; pacisque imponere morem,</l>
<l>parcere subiectis, et debellare superbos.”</l>
<milestone ed="p" n="854" unit="card"/>
<l>Sic pater Anchises, atque haec mirantibus addit:</l>
<l n="855">“Aspice, ut insignis spoliis Marcellus opimis</l>
<l>ingreditur, victorque viros supereminet omnes!</l>
<l>Hic rem Romanam, magno turbante tumultu,</l>
<l>sistet, eques sternet Poenos Gallumque rebellem,</l>
<l>tertiaque arma patri suspendet capta Quirino.”</l>
<l n="860">Atque hic Aeneas; una namque ire videbat</l>
<l>egregium forma iuvenem et fulgentibus armis,</l>
<l>sed frons laeta parum, et deiecto lumina voltu:</l>
<l>“Quis, pater, ille, virum qui sic comitatur euntem?</l>
<l>Filius, anne aliquis magna de stirpe nepotum?</l>
<l n="865">Quis strepitus circa comitum! Quantum instar in ipso!</l>
<l>Sed nox atra caput tristi circumvolat umbra.”</l>
<l>Tum pater Anchises, lacrimis ingressus obortis:</l>
<l>“O gnate, ingentem luctum ne quaere tuorum;</l>
<l>ostendent terris hunc tantum fata, neque ultra</l>
<l n="870">esse sinent. Nimium vobis Romana propago</l>
<l>visa potens, Superi, propria haec si dona fuissent.</l>
<l>Quantos ille virum magnam Mavortis ad urbem</l>
<l>campus aget gemitus, vel quae, Tiberine, videbis</l>
<l>funera, cum tumulum praeterlabere recentem!</l>
<l n="875">Nec puer Iliaca quisquam de gente Latinos</l>
<l>in tantum spe tollet avos, nec Romula quondam</l>
<l>ullo se tantum tellus iactabit alumno.</l>
<l>Heu pietas, heu prisca fides, invictaque bello</l>
<l>dextera! Non illi se quisquam impune tulisset</l>
<l n="880">obvius armato, seu cum pedes iret in hostem,</l>
<l>seu spumantis equi foderet calcaribus armos.</l>
<l>Heu, miserande puer, si qua fata aspera rumpas,</l>
<l>tu Marcellus eris. Manibus date lilia plenis,</l>
<l>purpureos spargam flores, animamque nepotis</l>
<l n="885">his saltem adcumulem donis, et fungar inani</l>
<l>munere”—Sic tota passim regione vagantur</l>
<l>aëris in campis latis, atque omnia lustrant.</l>
<l>Quae postquam Anchises natum per singula duxit,</l>
<l>incenditque animum famae venientis amore,</l>
<l n="890">exin bella viro memorat quae deinde gerenda,</l>
<l>Laurentisque docet populos urbemque Latini,</l>
<l>et quo quemque modo fugiatque feratque laborem.</l>
<milestone ed="p" n="893" unit="card"/>
<l>Sunt geminae Somni portae, quarum altera fertur</l>
<l>cornea, qua veris facilis datur exitus umbris;</l>
<l n="895">altera candenti perfecta nitens elephanto,</l>
<l>sed falsa ad caelum mittunt insomnia Manes.</l>
<l>His ubi tum natum Anchises unaque Sibyllam</l>
<l>prosequitur dictis, portaque emittit eburna,</l>
<l>ille viam secat ad naves sociosque revisit:</l>
<l n="900">tum se ad Caietae recto fert litore portum.</l>
<l><del status="unremarkable">Ancora de prora iacitur, stant litore puppes.</del></l></div1></body></text></TEI.2>